 KREOL
MORISIEN
Liv profeser
Grad 1
Volim 2
Younit Kreol MorisienDirektris proze :  Dr N. Rughoonundun-Chellapermal  Associate Professor
 Responsab Younit Kreol Morisien
 Mauritius Institute of Education
Konsepsion :  N. Rughoonundun-Chellapermal, Younit Kreol Morisien, MIE
 N. Natchoo, Younit Kreol Morisien, MIE
 S. Oozeerally, Younit Kreol Morisien, MIE
                M. Tirvengadum, Younit Kreol Morisien, MIE
 Kontribision :
 J. Dindyal; C. S. Mandhub; S. Ramen; M.Ramgolam; A.Sunt.
 J. Bonne; M. Carpooran; P. Desveaux; G. Ducasse; S. Ducasse;          I. Louise; T. Mootoosamy.
 H. Beeharee; S. Cunnusamy; A. Bhoyrub; S. Seeruttun.
Nou remersie tou bann manb Akademi Kreol Morisien ek tou bann organizasion ek dimounn ki finn partisip dan bann konsiltasion otour sa liv-la.
Ilistrasion: L. Nowbotsing, S. Kathapermall & E. Sohun
Miz-an-paz: B. D. Manic
ISBN: 978-99949-40-96-7
© Mauritius Institute of Education (2018) Mesaz Direkter MIE
Depi 2016, dan kad ‘Nine Year Continuous Basic Education’, MIE finn elabor enn nouvo koleksion maniel skoler ki baze lor ‘National Curriculum Framework’. Sa bann maniel-la finn redize par enn lekip staf akademik MIE, avek soutien bann edikater experimante ek konsey bann inspekter lekol, mantor ek ‘Deputy Head Masters’. Nou finn fer tou nou posib pou ki bann maniel permet bann zanfan viv enn lexperyans laprantisaz agreab. Nou finn asir nou ki bann maniel align zot lor bann lobzektif ek rezilta laprantisaz bien defini pou bann size respektif, tel ki finn dekrir dan ‘National Curriculum Framework’ pou Grad 1-6. Bann maniel donn bann indikasion presi lor bann diferan konpetans ki bann zanfan bizin metrize dan sak letap zot skolarite. Nou pe osi fourni enn seri maniel destine a bann profeser kot nou finn definir bann teknik apropriye ek lapros pedagozik. Sa pou permet zot ed bann zanfan pou servi dan enn fason optimal bann maniel ek materyel ki donn zot. Apre ki finn gagn fidbak depi bann edikater, finn met-a-zour sertin maniel, ek finn osi aport bann sanzman.
Nou remersie tou bann dimounn ki finn donn nou bann fidbak konstriktif. Sa finn permet nou devlop sa curriculum-la avek sikse. Nou remersie osi bann artist ki finn fer bann ilistrasion, ek osi nou bann grafis ki finn fer tou zot posib pou kre miz-an-paz apropriye pou bann maniel. Bann oter ek lekip curriculum, gide par Professor Vassen Naëck merit egalman nou remersiman.
Nou espere ki ou apresie sa materyel pedagozik-la ek nou swet ou bokou sikse.
 Dr O. Nath Varma Direkter
Mauritius Institute of Education
(iii) Avan-propo
“Kaye zelev” pou First se premie materyel ki pe fer an lang Kreol Morisien pou ansegn sa mem langaz-la dan nou lekol.
Sa, li enn gran lavansman an limem. An mem tan, sa finn demann ki nou reflesi longman ek seryezman lor seki nou pou ansegne ek dan ki manier, avek ki lapros ek ki metodolozi. An-efe li evidan ki sitiasion Kreol Morisien totalman diferan ar sitiasion bann lezot langaz ki ansegne dan lekol.
Klas Kreol Morisien pou ranpli kat fonksion:
• Fer bann zanfan devlop zot kapasite pou exprim zot dan zot langaz avek  presizion ek fliidite, lor bann size ki zot zwenn dan lekol ek andeor       lekol; setadir ed zot devlop zot kapasite pou kominike, koze ek esanze.
• Amenn bann zanfan aprann lir ek ekrir dan langaz Kreol Morisien, parey
 kouma zot aprann fer li dans bann lezot langaz. Sa laprantisaz-la isi pou fer
 zot vinn “literate” dan enn fason intelizan, parski zot pou pe devlop
 konpetans literesi dan enn langaz ki zot kone ek metrize. Sa literesi-la pou ena   enn linflians pozitif lor laprantisaz literesi dan bann lezot langaz lekol.
• Amenn bann zanfan kone ek apresie kiltir ek lanvironnman dan ki zot     pe grandi. Klas Kreol Morisien pou servi boukou sante, poem ek zistwar ki vinn
 depi nou patrimwann. Sa pou ed bann zanfan devlop zot limaziner ek     zot kreativite dan langaz. • Anfin, e sa li extremman inportan, Klas Kreol Morisien pou amenn bann zanfan   reflesi dan zot prop langaz lor bann kiksoz ki zot aprann dan lekol. Sa pou     permet zot devlop enn klarte dan zot manier panse ek fer par rapor a     sa bann kiksoz-la.
Kouma ou trouve, klas Kreol Morisien pou santre lor zanfan; li pou ousi santre lor so
stati antan ki aprenan, ek lor so laprantisaz.
Nou materyel pou premie lane lekol primer li organize an set younit. Sak younit pou akonpagn travay klas pandan kat a sink semenn — a lexsepsion premie younit kot pou bizin prevwar inpe plis letan pou lakey bann zanfan ek zot ladaptasion dan zot nouvo lanvironnman ek nouvo lorganizasion pou zot lazourne. Nou finn gard enn lapros tematik kouma dan lezot langaz ki ansegne. Bann tem sa kaye-la direkteman santre lor seki bann zanfan dan klas finn experyanse ek seki zot pe viv ou pou viv pli tar. (iv)Gard an tet ki sa kaye-la li enn baz travay wi, me fode pa fer bann aktivite-la enn deryer lot. Servi bann tit paz, bann sinbol aktivite e bann not pou profeser pou kone ki manier klas pou bizin deroule.
Laplipar di-tan, travay pou dabor e prinsipalman oral; e seki propoze dan kaye, li mark bann moman dan sa travay-la. Anfet, kaye bizin servi an amon pou ki ou prepar ou travay pou enn peryod done (ex: enn semenn, enn mwa, lamwatie enn term, etc). Lerla, ou pou orkestre bann moman kot ou pou fer bann zanfan ouver kaye-la dan klas ek travay ladan.
Dan sa sans-la, kaye-la pou servi pou ki bann zanfan gard enn zimaz mantal for de seki zot pe ou finn aprann. Zot pou kapav, dan zot lakaz, get zot kaye ek “zwe lekol”; montre ek explik zot paran ki zot finn fer ; zot pou kapav azout bann ti kiksoz dan seki zot finn fer, etc. Formil ki finn adopte pou konsevwar sa materyel-la, se ki li enn maket, ki abiye ek pran so laparans definitif avek seki bann zanfan fer ek met ladan.
Li bien inportan realize ki, kan zanfan zis fer enn aktivite, dan tel ou tel younit, sa pa fer li avanse boukou. Seki fer li progrese, se kan li pran par dan enn diskision/konversasion lor sa topik-la; kan li partisip dan lanaliz enn problem ek propoz enn prosedir pou regle li. Lanaliz ek formilasion sa prosedir-la ek, apre so aplikasion, tousala fer o-mwayin langaz. Fer enn aktivite dan kaye, se inser sa aktivite-la dan sa prosesis observe, analize ek aplike la, dan bann lokazion kot pe travay avek langaz-la.  Asir ou ki ou
• les bann zelev koz plis ki ou (tan de-parol lansanb bann zelev bizin o       mwin egal a ou tan de-parol).
• les ek fer tou zanfan koze (pa sak kout biensir, me pandan sak peryod klas     sinkant minit otan ki posib).
• gid sak zelev pou ki li koz bien, par bann enonse-fraz konple e plitar par     enn ansennman fraz bien konstrwi e apropriye pou la-sitiasion.
Nou swet ou boukou satisfaksion dan ou travay avek sa materyel-la e nou invit ou kontakte nou lor sa ladres mel-la pou tou kestion ou sizesion ki ou ena:
younitkreol@mieonline.org
(v)Volim 2
Avan-propo
Younit 5: Mo klas Kreol Morisien
 Aktivite 1   Mo kolorye sak mo lor tablo-la avek enn        kouler diferan  Aktivite 2   Anou ekout enn ti poem
 Aktivite 3   Anou koz lor nou klas Kreol Morisien
 Aktivite 4   Anou desine ek ekrir
 Aktivite 5   Anou ekout enn zistwar
 Aktivite 6   Anou rakont enn zistwar ki nou finn ekoute
 Aktivite 7   Anou konpran ki ena dan enn zistwar
 Aktivite 8   Anou exprim seki nou resanti pou bann        personaz
 Aktivite 9   Anou trouv bann personaz zistwar Misie Wit
 Aktivite 10 Anou konpran kouma enn zistwar deroule
 Aktivite 11 Anou get otour nou dan klas
 Aktivite 12 Anou pratik lekritir
 Aktivite 13 Anou dir seki nou fer dan klas Kreol Morisien,         ek apre kol zimaz  Aktivite 14 Anou lir par nou mem
 Aktivite 15 Anou ekout enn text ek swiv avek nou ledwa
 Aktivite 16 Anou aprann enn poem
 Aktivite  17 Anou aprann prepar nou plimie
 Aktivite  18 Anou aprann prepar nou sak
 Aktivite 19 Anou rekonet bann mo     Aktivite 20 Anou aprann konte   Aktivite 21 Mo dir ki kantite kiksoz ena     Aktivite 22 Mo montre ki kantite kiksoz ena sak fwa avek         bann kapsil ek mo dir sif-la    Aktivite 23 Anou rekont bann sif   Tab-de-matier
(vi) 1 / Paz enn Aktivite 24 Anou aprann ekrir bann sif   Aktivite 25 Anou aprann dir ek ekrir bann kantite
 Aktivite 26 Mo servi  “mo” ek  “to”    Aktivite 27 Anou gete, nou koze                          Younit 6: Mo lavi zelev dan lekol     Aktivite 1   Anou diskite  Aktivite 2   Anou rakonte
 Aktivite 3   Anou ekrir
 Aktivite 4   Anou lir enn zistwar
 Aktivite 5   Anou observe
 Aktivite 6   Anou diskite
 Aktivite 7   Anou kopie bann fraz
 Aktivite 8   Anou diskite
 Aktivite 9   Anou zwe
 Aktivite 10 Anou observe
 Aktivite 11 Anou zwe
 Aktivite 12 Anou diskite
 Aktivite 13 Anou diskite  Aktivite 14 Anou ekrir bann verb
 Aktivite 15 Anou diskite
 Aktivite 16 Anou diskite
 Aktivite 17 Anou konstitie enn repa ki sin e ekilibre
 Aktivite 18 Lakour rekreasion
 Aktivite 19 Mo desinn zwe ki mo pli kontan zwe dan lekol     Aktivite 20 Ki mo bizin pou mo zwe   Aktivite 21 Anou diskite     Aktivite 22 Anou ekrir / Anou desine
 Aktivite 23 Anou diskite
 Aktivite 24 Anou sante    Aktivite 25 Anou diskite
 Aktivite 26 Anou desine / Anou ekrir  Aktivite 27 Anou fer atansion pou nou sekirite
(vii)29 / Paz vintnef(viii) Aktivite 28 Anou tras enn sime pou montre kot nou ale apre lekol
 Aktivite 29 Anou gete, nou swazir
 Aktivite 30 Anou ekrir
 Aktivite 31 Anou gete, nou koze
Younit 7: Mo lane First   Aktivite 1   Anou lir  Aktivite 2   Anou konpran zistwar Tourtrel ek fourmi
 Aktivite 3   Anou koz lor nou lane First
 Aktivite 4   Anou desine
 Aktivite 5   Kouma mo finn sanze?  Aktivite 6   Anou diskit lor nou lazourne lekol
 Aktivite 7   Anou aprann enn ti sante
 Aktivite 8   Anou reviz bann zour lasemenn
 Aktivite 9   Anou ekout enn ti zistwar
 Aktivite 10 Anou rekonet bann personaz zistwar set frer tang
 Aktivite 11 Anou gete si nou finn bien konpran zistwar set frer tang
 Aktivite 12 Anou kolorye
 Aktivite 13 Anou zwe lamarel
 Aktivite 14 Anou kol bann fri dan bon panie
 Aktivite 15 Anou ekrir
 Aktivite 16 Anou get bann mwa lane
 Aktivite 17 Anou kolorye
 Aktivite 18 Anou zwe     Aktivite 19 Anou get bann lezot langaz   Aktivite 20 Anou koz lor bann sif     Aktivite 21 Anou diskite
 Aktivite 22 Anou koz lor bann fet
 Aktivite 23 Anou fer enn kart ek nou avoy li nou kamarad
 Aktivite 24 Anou ekrir
 Aktivite 25 Anou aprann enn poem (ix)

Group klas avek profeser

An ti group avek profeser

Tousel avek profeser

Anou observe
Deskripsion bann sinbolSINBOL
Anou koze ant nou
An ti group san profeser

Tousel
Anou koze/diskite/rakonte




Avek paran

YOUNIT 5
Ekout enn zistwar avek atansion
Redir enn zistwar ki mo finn tande
Fer atansion bann personaz dan enn zistwar
Kont depi enn ziska dis
Servi “mo” ek “to”
Mo Klas
Mo Klas
Kreol MorisienKreol Morisien
1 / Paz ennYOUNIT 5
Mo kolorye sak mo lor sa tablo-la avek enn kouler diferan


Mo tous sak mo avek mo ledwa ek mo lir li.
Mo dir ek mo eple sak mo.
Mo kolorye sak mo avek enn kouler diferan.
  Aktivite 1


2 / Paz deMo klas
Kreol MorisienPrepar enn reprodiksion tablo-la, swa lor bristol swa lor tablo. Koumans  par  fer  lir  seki  finn  ekrir. Dabor, montre tou. Fer enn tre an ark anba seki finn ekrir avek ou ledwa / lakre / lareg, etc. Dir bann zelev get bien.
Demande si kikenn kone ki finn ekrir. Pran repons bann zelev, demann indis / teknik lektir ki zot servi. Fer trouv bann mo. Delimit sakenn avek presizion. Servi enn ark anba ou kasiet avek lame, etc. Servi tou kalite stratezi ek prosedir pou fer dekod inskripsion-la.
Demann bann zelev  vinn kolorye bann mo e dir mo-la anmemtan. Li eple anmemtan ki li kolorye.
Fer sak zelev lir inskripsion-la mo par mo. Demann li si li konpran ki manier pe fer. Fer zot rapel ki zot finn deza aprann sertenn sa bann mo-la. Aster fer lir group mo la antie, san arete ant sak mo. Fer enn ark anba group mo la net, fer zelev fer parey dan zot liv, ek dir inskripsion-la kouma enn sel mo, avek enn sel group respirasion.
Fer tou sa travay-la an gran group. Apre, reflesi individielman me avek bann zelev ki asize an ti group.
Bann seki pa tro konn ekrir kapav pratike dan zot kaye doub lalinn. Anou ekout enn ti poem

Anou koz lor nou klas Kreol Morisien


Mo dir enn kiksoz lor mo klas Kreol Morisien.    Mo klas Kreol Morisien
Ena plizier klas dan nou lekol
Enn parmi se nou klas kreol
Li sel langaz ki reini nou tou
Ek permet nou aprann boukou
Aktivite 2
Aktivite 3 Jennita Dindyal

3 / Paz trwaPretext pou sa aktivite-la: pou mont enn expozision pou bann lezot klas ek zot paran pou fer zot kone ki zot fer dan sa klas-la. Anou desine ek ekrir


Mo desinn mo klas. Apre mo ekrir enn fraz lor mo klas.

Aktivite 4

4 / Paz kat Sa enn paz ki kapav dekoupe pou expoze dan enn premie tan ek apre fer enn ‘big book’ ki pou res dan klas.
Travay an atelie avek profeser: sak zelev explik / rakont desin ki li pe /finn / pou fer. Landemin, li dir seki li anvi ekrir anba so desin. Fer li amelior so text si bizin, ek valid so text final.
Sak zelev sey ekrir text-la dan so kaye brouyon avek led so bann kamarad dan group pandan ki ou okip lezot group zelev.
Re-fer latourne sak group pou gid bann zelev dan zot travay lekritir. Li ousi posib ki ou antam a enn moman enn travay avek group klas ek ekrir bann mo ouswa enn fraz lor tablo. Prosed kouma pou rezolision enn problem. Sa pou servi kouma enn  “miz an kondision” pou bann zelev. Apartir la, bann zelev prodwir zot text parey kouma finn dir lao.
Ou kapav servi rapel par bann zanfan pou prepar enn text ki pou servi kouma enn text referans dan klas. Bien evidaman, ou pou koriz ou fer koriz bann erer ou inpresizion pandan rapel zistwar. Anou ekout enn zistwar


Mo ekout enn zistwar net.

Misie Wit
Enn zour dan enn pei, ti ena enn vie bolom ki ti apel  Misie Wit. Bann dimounn ti donn li sa nom-la akoz touletan li ti pe met enn t-shirt foutborl avek nimero 8. Misie Wit ti ena enn ti latet ek enn gro lekor. Anplis, li ti extra tet-an-ler! Misie Wit ti travay dan libreri minisipalite. Tou kou kan so bann kamarad ti pe rod enn liv ek li, zame li ti pe rapel.  Telman zot ti gagn ner ar so manier, zot ti pe dir li:
“Les li, pa bizin to fatig twa, nou pou rod li par nou mem!”
Souvan, li ti pe bliye kouma pou met so t-shirt; li ti pe met li devan-deryer. Pli komik, li ti pe mem gagn boukou difikilte pou rapel so nom!
Enn zour, enn so bann kamarad rant dan libreri ek vinn donn li lame.
Wit dir li: “Bonzour… (li ti bliye so nom), … 
Aktivite 5
5 / Paz sinkki laz to ena?”
Kamarad-la reponn: “Mwa, mo ena sink an!”
Alor, Wit desid pou apel li Sink.
So kamarad ti vinn zwenn li pou li gard so Guiness Book of Records dan so bibliotek. Wit realize ki sa liv-la ti extra inportan. Lerla, li pran enn lesel, pou met liv-la dan enn meb vitre. Li ti extra kontan parski li ti finn resi gagn enn ti-baz serye pou liv-la.
Wit ti sitan exsite ki li ti pe dans-danse lor lesel-la, ek ki finalman li finn tonbe, BOUF!
Depi sa, Wit ti koumans plengne akoz so ti latet ti pe fermal boukou. Lor la li ti nepli konpran ki li ti pe fer lor enn lesel sa ler-la!
Landemin gramatin, Sink fer so laparision dan libreri:
“Mo vinn gete si mo liv pa finn bouze!”
Wit dekonserte. Li sey mazine mem kot li kapav inn met sa liv-la!
Li koumans grat-grat so latet ek lerla li remarke ki li finn gagn enn gro bos!
6 / Paz sisWit pa ti tro malin ek li ti panse ki si li ti lev so latet lao, li ti pou resi trouv bos-la.
Letan li koumans lev so latet, li nek remark enn ti zafer nwar dan kwin miray.
Lerla li kriye: “
Weee!!! Mo finn kone!”
Sink dir li: “Be ki to finn kone?”
Wit reponn: “…ena sa zafer-la lor miray dan fon net! Kouma apel sa? Get lao!!”
Sink: “
Wi!! Apel sa enn kamera!”
Wit: “Be nou kapav servi bann anrezistreman-la pou kone kot mo finn gard to liv!”
Kan zot finn get bann anrezistreman-la, zot finn trouve ki Misie Wit ti mont lor lesel pou gard liv-la lor premie ranze. Anmemtan Misie Wit finn konpran ki manier li finn gagn so bos.
Jennita Dindyal
7 / Paz set Anou rakont enn zistwar ki nou finn ekoute
Anou konpran ki ena dan enn zistwar

Aktivite 6
Aktivite 7

Pou sak personaz, mo dir kouma li ete.  Mo dir seki li fer. Mo dir ki li resanble. Eski li parey kouma enn lot personaz? Mo dir si mo trouv li sinpatik ou bien non. Dapre mwa, Misie Wit ek so kamarad Sink, zot bann vre dimounn ou bien non? Mo dir ki bann personaz ki ena dan zistwar-la. Ansam avek bann lezot zelev dan klas, mo rakont zistwar Misie Wit. 8 / Paz wit Pou tou sa bann kestion-la, les bann zelev dir seki zot panse, exprim zot pwindevi. Diriz diskision, fer zot ekout seki zot kamarad pe dir ek pran sa ankont kan zot pran zot tour parol.
Sa bann kestion-la servi kouma enn baz pou ki profeser anim so klas, fer desine, rapel zistwar-la, etc.Aktivite 8

Mo dir ouswa mo ekrir enn fraz pou dir kifer mo kontan sa personaz-la.
Mo desinn personaz ki mo plis kontan dan zistwar-la. Mo ekrir so nom anba mo desin. 

9 / Paz nefAnou exprim seki nou resanti pou bann personaz Anou trouv bann personaz zistwar Misie Wit 
Aktivite 9

Mo swazir desin bann personaz dan zistwar “Misie Wit”. 











Mo met enn lakrwa lor bann fos personaz. Mo kolorye desin bann personaz zistwar “Misie Wit”.Aktivite 10
Anou konpran kouma enn zistwar deroule
Ki pase dan koumansman zistwar-la?                                                 Alafin zistwar-la, ki arive?
Mo met enn tik kot desin ki montre koumansman.
 Mo met enn lakrwa kot desin ki montre lafin zistwar-la.
11 / Paz onzAktivite 11
Anou get otour nou dan klas

Mo dir bann obze ki ena dan mo klas.
12 / Paz douz Fer enn sesion oral.
Fer gete ki ena dan klas ek dir zot nom.
Lerla montre enn gran desin / plan klas (forma poster).
Fer bann etiket mo avek desin pou kol lor plan.
Fotokopie plan an pli tipti ek kol akote, dan Kaye bann zelev. Fer zot kopie bann mo lor desin bann obze.Aktivite 12
Anou pratik lekritir Mo get premie lalinn, mo konplet bann lezot lalinn. Mo gete avek atansion, pou mo konpran ki manier ekrir bann mo. 

Mo
Mo klas Kreol
13 / Paz trezZelev ena enn tipe plis  text pou kopie a sak fwa. Demann zot get bien ek eple ek dir mo-la dan zot latet kan zot pe kopie li.  Pou bann dernie porte lalinn, fer zelev rekouver text-la avek zot lame swa avek enn kiksoz ek sey ekrir li gras-a zot memwar. Sirkile pou gete ki kantite bann zanfan finn progrese: eski zot form zot bann let bien? Eski zot kopie avek difikilte ant get model ek reprodwir ou swa non? Eski lafin, zot alez pou ekrir de memwar. Komie fwa eski zot bizin gete, verifie avan ou apre ki zot ekrir?
Not sakenn so kapasite ek so progresion.Aktivite 13
Anou dir seki nou fer dan klas Kreol Morisien, ek apre kol zimaz

14 / Paz katorz Donn bann zelev lokazion koz lor seki zot fer dan zot klas Kreol Morisien avan ouver liv pou fer aktivite-la. Gid zot dan zot observasion pou zot reflesi lor bann aprantisaz, ki zot fer gras-a bann aktivite ek bann diferan moman klas.
Dan sa aktivite-la, bann zelev bizin dekoup bann desin ki montre seki zot fer dan klas Kreol Morisien ek kol zot dan kad-la.
Zot kapav desinn dan 1 ou 2 vignet ki vid.
Bizin ousi amenn zot deside ki inportan ek ki anplis. Ex: fit kreyon, pa enn aktivite klas; galoupe se enn aktivite ki interdi dan klas, etc.Aktivite 14
Anou lir par nou mem




Mo klas Kreol Morisien
Ena plizier klas dan nou lazourne lekol
Enn parmi se nou klas Kreol
Li sel langaz ki reini nou tou
Ek permet nou aprann pli boukou
Ena bann kontinn ki nou kapav resite
Ena bann sega kot nou kapav danse
Ena mem bann zwe kouma “In pin ti godon”
Ena sirtou bann zistwar kouma “Trwa ti koson”
Ankor plis, ena bann fraz ki nou kapav lir
Ek ena ousi bann mo ki nou kapav ekrir
Dan nou klas Kreol, nou ousi desine ek kolorye
Klas-la ed nou sirtou pou koze ek rakonte
Nou aprann ousi valer nou pei ek nou kiltir
Ki rann nou tou ti Morisien extra fier.
   Jennita Dindyal
15 / Paz kinz
Mo trouv bann mo ki mo kone dan sa poem-la. Reprodwir sa poem-la an gran ek afise. Tou zelev bizin trouve san okenn difikilte ki finn ekrir lor la.
Fer zelev trouv bann mo ki koumans avek let ‘k’, (ex: ‘klas’, ‘Kreol’) ek dekod zot swa rekonet zot par lektir global.
Apre, les bann zelev rod otan lezot mo ki zot kapav par zot mem. Valid swa (fer zot) koriz zot repons. Ofir-amezir ki zot fer sa, “highlight” sa bann mo-la.
Pou revizion, demann bann zelev “highlight” - swa kolorye avek kreyon kouler zonn - sa bann mo-la dan zot liv. Si enn zelev nepli konpran kouma finn gagn enn repons, re-travay dekodaz mola avek li.
Apartir sa bann mo-la, ed bann zelev trouv lezot mo dan  zot lanvironnman imedia. Anfet, sa aktivite-la vinn enn zwe: “Anou dekouver bann mo!”
Li konsolid prinsip (kodik) lekritir bann mo ek  prinsip (koerans semantik) bann mo dan enn text.  Alafin, profeser pou finn konsolid prinsip grafi-foni lekritir.Aktivite 15
Aktivite 16Anou ekout enn text ek nou swiv avek nou ledwa
Anou aprann enn poem
Mo ekout poem Mo klas Kreol Morisien ek mo swiv anmemtan avek mo ledwa.
Mo aprann poem Mo klas Kreol Morisien an bout-bout.
16 / Paz sez Dekoup poem-la an 5 parti anviron ek fer aprann toulezour. Savedir, dir enn bout, fer zelev repete. Fer sa plizier fwa dan bann moman diferan pou ki bann zelev memorize.
Redir bout-la avek aster enn lot bout ki swiv ek refer kouma lao.
Kontinie koumsa ziska ki zot finn aprann text-la net. Toutlong aktivite-la, swiv avek enn baton ou enn lareg. Fer bann zelev dir enn parti text-la – ki zot pou finn prepare avek profeser ouwsa lakaz avek paran ou avek frer / ser.Aktivite 17


Mo reflesi lor seki mo kapav mete dan mo plimie.
Mo dir seki mo bizin mete dan mo plimie.
Mo dir seki fode pa mo mete dan mo plimie.
Dan mo plimie, mo met …Anou aprann prepar nou plimie
17 / Paz disetAktivite 18
Dan mo sak lekol, mo met …
Mo dir seki mo bizin mete dan mo sak.
Mo dir seki fode pa mo mete dan mo sak.Mo reflesi lor seki mo kapav mete dan mo sak.Anou aprann prepar nou sak
18 / Paz dizwitAktivite 19
Anou rekonet bann mo
  sak   sizo
  lardwaz
  lareg
  fitwar
  kreyon
  kaye
  plim
Mo zwenn bann mo ek zot desin.
Mo ekrir sa bann mo-la lao akote desin bann obze.









19 / Paz diznefAktivite 20
Anou aprann konte

Mo konte depi zero ek enn ziska dis.
Mo servi mo ledwa pou montre sa bann kantite-la.
























20 / Paz vinAktivite 21
Mo dir ki kantite kitsoz ena











Mo relie bann obze avek kantite ledwa ki bizin ek mo dir sif-la.


21 / Paz vint-e-ennAktivite 22
Mo montre ki kantite kiksoz ena sak fwa avek bann kapsil ek mo dir sif-la




22 / Paz vennde Fer bann zelev zistifie zot repons sak fwa ki li posib. Ex: pou dernie plato. Si enn zanfan donn enn repons ki pa korek me montre ki li finn kont tou goble kouma enn sel “set”, kontextializ so repons. Fer li bien konpran ki li pe oule dir par so repons. Fer li ousi apre aksepte lot pwindevi ki pou kont sak goble kouma enn kiksoz. 23 / Paz venntrwa24 / Paz vennkat

Aktivite 23
Anou rekont bann sif

Mo relie kantite ledwa avek bann sif.
5
10
1
8
6
3
7
2
9
4









 25 / Paz vennsink

Aktivite 24
Anou aprann ekrir  bann sif

0
1
2
3
4
5
6
7
8
9Aktivite 25

Mo aprann ekrir enn ziska dis.





Anou aprann dir ek ekrir bann kantite








26 / Paz vennsis 27 / Paz vennset

Aktivite 26
Anou servi “mo” ek “to” Mo dir ek mo montre mo kamarad kot mo asize dan klas. Mo kolorye li lor plan klas. Mo dir ek mo montre mo kamarad kot li asize dan klas.
Mo kamarad fer parey.Avek enn kamarad, mo koz lor nou plas dan klas. Fer a 2, sak zelev swazir kamarad avek ki li pou fer sa aktivite-la.
Profeser fer sak group 2 zelev koze, lezot ekoute: “Mo plas /
Mwa, mo plas... twa, to plas...”
Profeser fer plan klas ki li donn sak 2 zelev ki kot-a-kot dan klas.Aktivite 27
Anou gete, nou koze






28 / Paz vintwitKeith HaringYOUNIT 6
Pran konsians so idantite antan ki zelev
Manifeste enn konpreansion pou bann zistwar plizoumwin long
Partisip dan elaborasion kolektif bann regleman
Rekonet bann verb aksion
Koumans adopte enn bon izienn alimanter
Pran konsians e aplik bann konsign sekirite

29 / Paz vintnefYOUNIT 6
Anou diskite



Aktivite 1





Vanessa vinn lekol marse ansam ar so gran frer, Jonathan. Zot res pre ar lekol. Kan lapli tonbe zot met enn pardesi pou vinn lekol.Kim vwayaz dan vann madam Noelle pou vinn lekol. Li ena bann lezot kamarad dan so lekol ki vwayaz dan mem vann.
Raoul so granper amenn li lekol toule gramatin lor bisiklet. Cindy so granper ena enn vie bisiklet nwar.Kevin vinn lekol dan loto toulezour. Se so papa ki vinn kit li lekol avan li al travay. Enn fwa Kevin ti extra an retar lekol parski loto so papa ti tom an pann. Kouma mo vinn lekol.
30 / Paz trant Obzektif sa aktivite-la, se fer bann zelev koz lor zot lavi lekol: isi lor ki manierzot vinn lekol.
Sa aktivite-la pou permet ou travay par laswit lor bann diferan mwayin transpor.
Koumansman, li konseye fer sa aktivite-la san servi liv. Introdwiraktivite-la par enn reflexion (an group) ek apre enn diskision. Ou kapav demann bann zelev oralmankouma zot fer pou vinn lekol. Li inportan ki pa koumans direkteman par aktivite liv parski sinon bann zelev pou finn fini inflianse par bann zimaz.
Dan enn deziem tan, bann zelev ansam ar zot profeser pou observ bann vignet dan aktivite 1. Bann zelev kapav dekrir seki zot pe trouve ek apre profeser valid bann observasion kan li lir seki ena dan bann lezand. Bann zelev pou kapav konpar bann vignet dan liv avek mwayin transpor ki zot mem zot servi pou vinn lekol. Li inportan ki ou note ki dan bann lezand pena zis enn deskripsion lor kouma bann diferan zelev vinn lekol; dan sak lezand ena bann ti informasion anplis. Pou bann konsidera-sion pratik, si ou ena enn  gran group zelev, ou kapav fer aktivite 2 an paralel. Anou rakonteAktivite 2

Mo desine ek mo rakonte kouma mo vinn lekol.

31 / Paz trant-e-ennKapav fer aktivite 2 an paralel avek aktivite 1.
Dan aktivite 2, demann bann zelev desine ki manier zot vinn lekol ek apre dir zot fer enn fraz (oral) pou rakont sa. Demann zelev ekrir enn ti fraz. Si zot pa kapav ekrir fraz-la, ou kapav ed li.
Lerla bann zelev pou kapav vinn devan klas pou prezante ki manier zot vinn lekol. Si ena boukou zelev dan klas-la, kapav fer li an ti group. Anou ekrir
Aktivite 3

Mo aprann ekrir bann mo
32 / Paz trannde






 Anou lir enn zistwarAktivite 4

Enn zour, Vanessa demann so granper rakont li kouma li ti pe al lekol kan li ti tipti. Lerla, so granper rakont li:
“Kan mo ti tipti, mwa ek mo fami ti pe res lor enn tablisman dan Lesid. Mo papa ti pe travay dan moulin kot ti pe kraz kann ek mo mama ti pe travay kouper kann dan karo.
Lekol primer kot mo ti pe ale ti extra lwin depi kot mo reste. Sa lepok-la, pa ti ena boukou loto ek bis pa ti pe pase dan nou landrwa.
Ti ena bann
 trin ki ti pe sarye disik ek pasaze depi tablisman ziska Port-Louis, me  pa ti ena okenn trin ki ti pe pas parti lekol kot mo ti pe ale.
Lekol-la ti sitan lwin ki nou pa ti kapav al laba lor bisiklet. Nou pa ti kapav marse telma li ti lwin.





33 / Paz tranntrwa
Kapav servi sa zistwar-la pou fer enn travay lor bann mwayin transpor ki dimounn ti pe servi lontan.
Dabor, rakont zistwarla ek apre relir li lantman pou ki bann zelev sey swiv text-la dan zot liv.
Kapav poz bann kestion pou verifie si bann zelev finn bien konpran zistwar-la.Erezman, Ton Ramoo ti ena enn vie bef ek enn saret. Ton Ramoo ti enn marsan legim ki ti pe res lor tablisman. Toule gramatin, li ti al dan vilaz pou vann legim ek dizef. Tou bann zanfan ki ti pe al lekol ti mont dan saret ek lerla Ton Ramoo ti pe kit nou lekol. Ti bizin fer atansion kot asize dan saret parski Ton Ramoo pa ti kontan nou kraz so bann dizef. (a swiv)


Ki kote Vanessa so granper ti pe reste kan li ti tipti?
Eski li ti pe res pre ar lekol?
Kifer ti bizin fer atansion kot asize?
Kouma Vanessa so granper ti pe al lekol?
34 / Paz trannkat
Mo dir ki mo finn konpran dan sa zistwar-la.(laswit)
- Vwayaz-la ti pe pran komie letan?
- Bef-la ti pe marse dousman-dousman, li pa ti rapid kouma enn bis ouswa enn loto. Nou ti bizin lev boner, avan mem ki soley leve, parski Ton Ramoo ti pe kit tablisman si-z-er toulezour. Nou ti rant lekol extra boner, ek nou ti gagn letan pou zwe maye, foutborl ek lamarel.  Mo ti kontan al lir dan libreri lekol ousi dan gramatin parski kot mwa pa ti ena liv.
- Abe granper, ler lekol fini kouma to ti fer pou rant lakaz?
35 / Paz trannsink
Mo desinn enn trin.
Fer enn ti rapel lor seki ti pase dan koumansman zistwarla.
Kontign lir ek poz kestion.
Kapav donn bann zelev enn travay pou fer lakaz: dir zot al poz kestion enn gran dimounn pou rakont zot kouma li ti pe fer pou vinn lekol. Lerla, so landemin zot kapav vinn rakonte devan klas.
Kapav ankouraz bann zelev amenn enn foto kot pe montre enn mwayin transpor ki ti pe servi lontan (ex: trin, saret, bis letaz etc.).Eski vwayaz-la ti rapid? Kifer?
Kifer Vanessa so granper ti bizin lev boner?
Kouma Vanessa so granper ti pe retourn lakaz?
E twa? Kouma to granper ou to granmer ti pe fer pou al lekol? - A! dan tanto nou ti retourn lakaz dan saret Ton Cerdor, ki ti travay sarpantie. Ton Cerdor ti ena enn vie bourik ki ti pe ris so saret. So bourik ti teti ek parfwa li ti refiz pou avanse. Ton Cerdor ti pe fer ner ar so bourik, ek sa ti pe fer nou extra riye.
Mwa, mo ti prefer vwayaz koumsa ki vwayaz dan bis, mem si li ti pran plis letan. Sa lepok-la, bann dimounn ti mwins prese ki asterla.”
36 / Paz trannsis
Mo dir ki mo finn konpran dan sa zistwar-la. Anou observe
Aktivite 5


Kishen res Calcutta, enn gran lavil dan Lenn. Pou li vinn lekol, li pran enn taxi ki resanble enn espes motosiklet ki ena trwa larou. Apel sa motosiklet-la enn “rickshaw”. Enn lepok dan Moris ousi ti ena “rickshaw” me nepli tro trouve aster.

Julien res dan Paris, kapital Lafrans. Paris enn lavil extra gran. Pou li vinn lekol, Julien pran enn espes trin ki vwayaz anba later. Apel sa enn metro. Enn metro extra rapid ek ena sa dan laplipar bann gran lavil dan Lerop. 
Zinga ek so ti frer Tao res dan enn pei ki apel Cambodge. Dan sa pei-la ena boukou larivier ek lak. Zinga ek Tao res dan bor enn lak. Pou zot al lekol, ki trouv lot kote lak-la, zot pran enn ti bato ki resanble inpe enn ti pirog.  37 / Paz trannset Pou sa aktivite-la, bizin servi enn map lemond. Dabor, les bann zelev observe par zot mem ek apre lir seki ena lor bann vignet. Lerla ansam ar bann zelev, reper sa bann pei-la lor map lemond.
Demann bann zelev fer enn resers pou trouve ki bann diferan mwayin transpor ki bann zelev servi dan lemond.
Konsernan bann zelev ki al lekol par bato, servi lexanp bann zanfan GRSE ek bann kolezien Agalega.Mo rod bann lezot mwayin transpor ki zanfan servi pou al lekol ek mo desinn zot / mo kol  bann zimaz-la anba.
38 / Paz trantwit Anou diskiteAktivite 6
Ki bann zanfan-la pe fer?
Kan eski fer lasanble dan lekol?
Kifer nou fer lasanble dan lekol?
Kouma eski mo konport mwa pandan enn lasanble?
Ki mo pa gagn drwa fer pandan enn lasanble?
 Nou koz lor lasanble gramatin.






39 / Paz trantnefDan sa parti-la, nou koz lor premie aktivite ki deroule kan lekol koumanse. Bann zelev pou observ desin lasanble ek zot pou dekrir seki zot trouve lor desin-la.
Kapav organiz klas an ti group ek les bann zelev reflesi ansam.
Apre sa faz resersla (ki pou dir 3 min par kestion) not bann repons bann zelev ofir-amezir lor tablo.
Alafin, fer enn sintez apartir repons bann zelev ek re-ekrir enn regleman lasanble lor tablo.
Fode pa ki reglemanla tro long. Apre sa, fer bann zelev rekopie regleman-la dan zot
kaye zelev. (Aktivite 7) Kapav fer kopie 1 fraz par zour.
Kapav ousi fer enn zwe kot zot fer sanblan zot dan enn
lasanble. Anou kopie bann fraz
Aktivite 7

Mo ekrir seki mo pa gagn drwa fer.
40 / Paz karant
Mo ekrir seki mo bizin fer pandan enn lasanble. Anou diskiteAktivite 8
Ki bann diferan plas kot mo fer klas dan lekol?
Ou eski mo fer tou size dan mem landrwa? Ki size mo pa fer dan mem landrwa?
 Mo dir ki bann diferan plas dan lekol kot mo ena klas.





41 / Paz karant-e-enn
Dan sa parti younit-la, travay lor 2 konsep. Premie konsep se reperaz dan lespas ek deziem, se disiplinn.
Obzektif sa aktivite-la, se fer bann zelev pran konsians ki zot pa res dan mem landrwa enn lazourne pou fer klas (ena peryod spor kot zot al lor laplenn, ICT, libreri, etc.). Bann zelev pou bizin verbaliz ki bann diferan size ki zot fer lekol ek sirtou ki bann diferan lespas ki zot servi dan lekol pou fer sa bann diferan sizela.
Kapav prepar bann etiket avek bann size ek bann lezot etiket avek bann diferan lespas dan lekol. Fer bann zelev asosie bann size-la avek bann lespas-la (kapav fer sa aktivite-la an ti group). Anou zwe
Aktivite 9

Mo rakonte kouma mo fer pou al dan klas ICT.
Ex: Pou mo al dan klas ICT, mo sorti dan mo klas. Apre mo tourn agos…
 Mo rakonte kouma mo fer pou al dan klas ICT.
42 / Paz karannde Kol enn plan lekol (plan-la bizin bien sinp e kler pou enn zelev). Dan sa plan-la, indik bann diferan landrwa kot bann zelev ena klas.
Apre sa, fer bann zelev vizit lekol ek reper bann diferan lespas kot bann zelev ena klas.
Atansion: bizin prezant sa aktivite-la kouma enn zwe avek bann reg ki bien defini pou minimiz bann problem disiplinn andeor klas.
Obzektif sa aktivitela se fer zelev dekrir traze ki zot fer pou al dan bann diferan lespas dan lekol. Bizin travay enn vokabiler spesifik ki bann zelev pou bizin servi. (devan, deryer, adrwat, agos, al drwat…)
Pou ed bann zelev fer diferans ant drwat ek gos, kapav atas enn riban kouler dan zot lame drwat (ou gos).
Pandan ki pe fer vizit andeor klas, arete sak fwa ki ena sanzman direksion e demann zelev kot bizin ale. Kapav rekoumans mem zwe avek enn destinasion diferan. Anou observeAktivite 10








Vanessa ________________ vie madam-la.
Vanessa pe dibout __________ enn stoul.
Vanessa inn ouver laport ki trouv dan kote _______________.Vanessa ________________ ti-garson-la.
Vanessa pe kasiet ______________ enn sofa.
Vanessa finn pran sime ki trouv dan ____________. Mo dir e mo ekrir kot Vanessa ete.


43 / Paz karanntrwa
anba
gos
devan
lor
deryer
drwatDan sa aktivite-la, nou pe travay lor reperaz spasial.
Avan sa finn fini travay lor enn vokabiler spesifik.
Devan / deryer
Lao / anba
Lor / anba
Drwat / gos
Kontign mem tip aktivite avek bann lezot exanp.
Atansion kan travay drwat ek gos. Dan sak zimaz ki servi, fode pa ki bann personaz fas a bann zelev pou ki gos ek drwat pa inverse. Mem kan profeser pe explik gos ek drwat, li bizin tourn so ledo.
Kapav koumans introdwir gos ek drwat inverse progresivman par bann zwe. Enn exanp se “Kas-kas Nicolas” san ki zanfan gagn tous lame. Anou zwe
Aktivite 11

Regleman zwe-la 1. Ena enn zanfan ki kasiet dan enn kwin klas. Enn sel zelev (mazisien) kapav trouve ki li pe fer. Sa zelev ki pe kasiet la ena enn sez ar li. Sak fwa ki profeser donn signal, li bizin sanz pozision par rapor avek sez-la (li asiz lor sez-la, li dibout akote sez-la dan kote gos).
2. Mazisien pe debout dan enn landrwa stratezik kot li trouv alafwa zelev ki pe kasiet ek leres klas. Mazisien-la ordonn leres klas fer mem zafer ki pantin-la pe fer, san ki li montre.
3. Leres zelev fer seki mazisien-la demann zot.
4. Profeser valide ki konsign-la finn bien done e ki bann zelev finn bien konpran.



Nou zwe pantin ek mazisien.
44 / Paz karannkat  Zwe dan sa aktivitela permet travay lor spasializasion.
Obzektif zwe-la, se fer zelev rekonet pozision enn lot zelev par rapor avek enn obze ek verbaliz seki lot zelev-la pe fer san ki li montre fizikman ki li pe fer. Anou diskite Aktivite 12
Eski dan tou klas mo kapav / ena drwa fer mem zafer? Eski ena bann zafer ki mo pa gagn drwa fer dan klas Kreol Morisien me ki mo ena drwa fer dan lezot klas?
Mo gete ki zafer ki parey e ki zafer ki pa parey

Klas Kreol MorisienKlas ICTKlas Spor (EPS)
Kifer ena bann zafer ki mo kapav fer dan klas spor me ki mo pa kapav fer dan klas ICT?
Anou konpar 3 klas.  




45 / Paz karannsink
Mo koz lor bann regleman klas. Obzektif sa aktivite-la, se travay lor disiplinn.
Pou fer sa aktivite-la li pou servi poster regleman klas.
Se enn aktivite konparezon kot bann zelev bizin reflesi si kapav ena mem konportman dan tou klas ek kifer zot pa kapav ena mem konportman. Anou diskiteAktivite 13
Mo ekrir    Mo zwe  Mo desine    Mo ekoute  Mo galoupe    Mo manze  Mo koze    Mo kriye
 Mo dir seki mo gagn drwa fer dan klas ICT.
Mo anserkle bann bon fraz. 














46 / Paz karannsis Avan fer sa de aktivite-la, pou bizin finn fer enn travay lor bann verb.
Setadir bizin amenn zelev pran konsians lor ki ete enn “verb aksion”.
Prezant bann verb aksion kouma bann mo ki dir ki laksion enn dimounn / zanimo / kiksoz pe fer. Anou ekrir bann verb Aktivite 14
Dan libreri, nou ____________ liv.
Nou __________ zistwar.
Dan klas ICT, nou ____________ lor computer.
Nou _____________ “game”.
 Mo get bann zimaz ek mo ekrir.









47 / Paz karannset
ekrir
lir
zwe
ekout Anou diskiteAktivite 15
Laklos sone. Finn ariv ler break. Mis Sonia fer so bann zelev sorti anran pou pas twalet e lav zot lame. Apre sa, bann zelev retourn dan klas: zot asiz otour latab. Sak zelev tir seki li finn amene pou manze ek pou bwar. Kan tou zelev finn fini asize, Mis Sonia donn enn signal e bann zanfan kapav koumans manze.
Kevin extra kontan. Depi boner so vant pe grogn-grogne.


Kifer Kevin so vant pe grogn-grogne?
Ki li bizin fer pou so vant aret grogne?





48 / Paz karantwit Sa aktivite-la finn konstrir kouma enn sekans aprantisaz. Fode pa travay sa aktivite-la lor enn sel seans me lor plizier seans.
Kapav blok enn semenn pou fer enn travay lor alimantasion.
Kapav travay lor alimantasion kouma enn proze klas. Kapav diviz klas an bann ti group pou fer bann resers apartir bann kestion ki pe poze.
Atansion bizin lir sa ti zistwar-la ek zelev swiv anmemtan (sirtou fode li trouv bann zimaz!). Fode travay sak kestion enn par enn. Prevwar enn materyel (ex: paz A3) pou ki bann zanfan kapav fer zot resers.Kifer Vanessa pe tir so lalang deor?
49 / Paz karantnef
Vanessa ouver so “tupperware”. Miam miam! Dipin poul ek enn fey leti. Vanessa extra kontan. Li ti pou kontan anbras so mama ki finn lev boner pou prepar sa dipin-la pou li.
Emmanuel pa tro kontan. Li pe get so dipin ek li pe boude. So papa finn met “Marmite” dan so dipin ek Emmanuel pa kontan manz  “Marmite” .
Eski twa ousi parey kouma Emmanuel ena kiksoz ki to pa kontan manze?Sheila paret bien tris. So tant vid. Li finn bliye met so manze dan so tant. Karina, so meyer kamarad partaz enn tigit makaroni avek li.
50 / Paz sinkantEski parey kouma Raoul to abitie fer sa?
 Eski to panse ki li enn bon kiksoz? Kifer?Lot kote latab, Raoul tir burger ki ti dan so dipin, met burger-la dan so labous ek zet dipin-la dan poubel.
Finn deza arive ki dan ler break, to ouver to tant, to trouv li vid?
Eski enn kamarad finn deza partaz so dezene avek twa?
Eski to finn deza partaz to dezene avek enn  kamarad?Avan ler break fini, Mis Sonia desid pou fer tou zelev asiz an ron. Kan li met bann zelev an ron, se parski li ena kiksoz pou dir. Mis Sonia pa pe paret tro kontan. Pandan ki bann zelev ti pe manze, li ti pe observe e li finn remark de-trwa kiksoz ki pa tro korek.
 Ki bann kiksoz ki pa tro-tro korek ki Mis Sonia   finn remarke pandan ler break?
 Kifer to pe dir ki sa bann kiksoz-la pa tro korek?
Mis Sonia pe explik bann zelev ki manze se enn zafer extra inportan. Li dir ki fode tou zanfan manz bien.
  Kifer manze se enn zafer inportan?  Ki savedir manz bien?
 Ki kapav arive si pa manz bien?
 Eski ena enn ler pou manze?
51 / Paz sinkant-e-ennDan sa parti-la, pe travay lor bann labitid alimanter bann zelev.
Dabor sak zelev desine ek dir seki li finn amene pou manze sa zour-la. Kapav ousi demann zelev-la ki li abitie amene e ki li finn manze gramatin avan li vinn lekol (si li finn manze?).
Insiste lor linportans manze gramatin (pou gagn lafors, pa gagn somey dan klas, pa gagn vant fermal…)
Apre, vinn lor linportans manz varye ek ekilibre.
Pa pou rant dan bann detay tro fin. Me kapav sansibiliz bann zelev pou ki zot pa manz tro gra, etc.Pandan ler break Mis Sonia finn remarke ki bann zelev amenn enn varyete manze ki bien diferan. Anou get enn kou twa ki to finn amene pou manze zordi!
Atansion nou pou zis gete. Nou pa pou manze aster-la mem!
Mis Sonia finn remarke ki ena bann zelev ki abitie amenn bann manze ki pa tro-tro bon pou lasante. Par exanp, Théodore abitie manz chips ek bwar gazez toulezour. Kifer pa bon manz chips ek bwar gazez toulezour?
Eski to konn bann lezot manze ki pa bon manze tro souvan?
Eski tomem, to amenn bann manze lekol ki to panse pa bon manz tro souvan? 


52 / Paz sinkannde Anou diskiteAktivite 16
Kapav manze /
bwar toulezourFode pa manze /
bwar toulezourBizin manze /
bwar toulezour





53 / Paz sinkanntrwa
Mo gete ki bann manze ki kapav manze toulezour, bann manze ki fode pa manz toulezour ek bann manze ki bizin manz toulezour.  Kapav fer sa aktivitela dabor an ti group ek apre fer li kolektif.
Fer apel bann konsepsion ki bann zanfan ena dabor ek apre amenn enn diskision dan klas.
Kapav fer enn gran poster lor tablo ek kol bann etiket dan bann kolonn.
Kapav demann bann zelev amenn bann zimaz manze / bwar ki zot finn dekoupe kot zot dan bann lagazet.
Li interesan egalman fer travay dekoupaz dan klas pou verifie ki manier enn zelev trap enn per sizo ek swiv bann tre. Anou konstitie enn repa ki sin e ekilibre
Aktivite 17


Mo prepar mo tant manze e mo met bann kiksoz ki bon pou mo lasante.
54 / Paz sinkannkat Dan sa aktivite-la, bann zelev pou ena liberte konstitie enn repa pou lekol. Par kont, avan sa, kapav amenn enn diskision pou rapel linportans ekilibre bann repa. Kapav travay lor kestion gou egalman parski biensir avan tou fode ki bann zanfan swazir bann kiksoz ki zot kontan. Lakour rekreasion
Aktivite 18


Nou dan ler rekreasion. Bann zelev pe zwe dan lakour. Personn pa res dan klas.
55 / Paz sinkannsink Jean, Ian ek Raj pe zwe kanet.
Enn group zanfan pe zwe lapli laponp.
Marie, Sara, Lina, Kris ek Marine pe zwe lamarel.
Deryer lekol, bann zelev pe zwe pot.
Anita, David ek Priscilla pe zwe kouk pre kot bann gro-gro pie deryer lekol.
56 / Paz sinkannsisSa aktivite-la dekrir enn sitiasion rekreasion dan lekol.
Kapav fer enn lien ant lasante, alimantasion ek aktivite fizik.
Setadir ki pou res an bonn sante, fode pa zis manze me bizin bouze egalman.
Plizier profeser finn konstate ki boukou zelev nepli zwe dan rekreasion me zot pas zot letan kriye.
Isi, nou pe travay lor linportans bann zwe ek bann reg ki bizin respekte pou ki zwe an sekirite e ki evit bann diskision ar lezot kamarad. Enn group zelev pe zwe zakana zakana deryer lekol.
Trwa tifi pe zwe emanoue.
57 / Paz sinkannset58 / Paz sinkantwit
Mo explike ki mo bizin fer dan zwe-la.
Mo dir kifer mo kontan sa zwe-la.

Aktivite 19
Mo desinn zwe ki mo pli kontan zwe dan lekolAktivite 20
Ki mo bizin pou mo zwe
Aktivite 21
Anou diskite
Kan mo zwe enn zwe, eski mo zwe li kouma mo anvi? Par exanp kan mo zwe foutborl eski mo gagn drwa trap boul-la ar mo lame pou al met gorl?
Kifer mo pa gagn drwa?
Mo desinn ki mo bizin ena pou mo zwe.
Ki manier mo zwe?





59 / Paz sinkantnef
Dan sa aktivite-la, bann zelev pou desinn seki zot servi pou zwe bann diferan zwe dan lekol.
Nou pe antisipe ki laplipar zelev pou met lanfaz zis lor materyel.
Alafin aktivite-la, koz linportans kamarad kan zwe. Setadir ki pou laplipar bann zwe bizin ena kamarad pou zwe.  Dan sa aktivite-la, bizin amenn zelev reflesi lor lefet ki pa kapav zwe enn zwe kouma nou anvi. Lobzektif sa aktivitela se amenn bann zelev realize ki dan tou zwe ena bann regleman.
Dan prosin aktivite, kapav met bann zelev an ti group ek demann zot ekrir enn regleman pou zwe kouk kasiet.Aktivite 22
Anou ekrir / anou desine
Mo ekrir enn regleman.
Ki ete enn regleman?
Kifer ena regleman? Eski enn zwe kapav pena regleman?
Kot sa ena regleman ankor?
 Mo ekrir regleman enn zwe: zwe kouk kasiet.





60 / Paz swasant Sak fwa kan travay regleman, bizin travay lor 3 lax: ki bizin fer, ki gagn drwa fer, ki pa gagn drwa fer.
Li inportan sansibiliz bann zelev lor nesesite enn regleman ek bann risk ki kapav ena si pa respekte li (ex: kapav blese, kapav ena diskision / lager).
Alafin aktivite-la, fer enn lien ant regleman ki nou trouve dan bann zwe ek regleman ki ena dan klas.Ki bizin fer kan enn kamarad finn blese?
Ki mo kapav fer pou evit ena blese kan mo zwe?

 Aktivite 23
Anou diskite



61 / Paz swasant-e-enn
Kan nou pe zwe, ki mo bizin fer kan mo blese / mo kamarad blese.

Mo get bann desin. Mo dir ki finn arive.
Mo anserkle desin ki dir kouma mo santi mwa kan sa arive.Aktivite 24
Anou sante 62 / Paz swasannde












































 Zanimo al bor lamer
Enn gro bef mont bisiklet
Al bor lamer
Enn gro bef mont bisiklet
Al bor lamer
Li pedale, pedale, pedale
Li pedale, pedale, pedale
Dousma pedale, pedale, pedale
Dousma pedale, pedale, pedale
Pli vit pedale, pedale, pedale
Pli vit pedale, pedale, pedale
Vit-vit pedale, pedale, pedale
Vit-vit pedale, pedale, pedale
Enn ti kanar mont bisiklet
Al bor lamer
Enn ti kanar mont bisiklet
Al bor lamer
Li pedale, pedale, pedale
Li pedale, pedale, pedale
Adapte depi Songs and Poems. (Playgroup)Aktivite 25
Anou diskite

Ki mo fer kan lekol fini?

63 / Paz swasanntrwaLaklos sone. We! Lekol fini! Nou extra kontan, nou finn pas enn bon lazourne.
Aster-la ki mo fer?Eski li korek seki nou pe trouve dan sa bann zimaz-la? Kifer?



Aktivite 26
Anou desine / Anou ekrir
64 / Paz swasannkat
Mo desine ek mo ekrir ki mo bizin fer kan lekol fini.

Kan mo sorti depi lakour lekol eski mo ena mem konportman?
Eski mo bizin fer plis atansion kan mo nepli dan lakour lekol? Kifer?Aktivite 27
Anou fer atansion pou nou sekirite
Kan mo nepli dan lakour lekol ena bann risk ek mo bizin fer ankor plis atansion.
Ki bann danze ena lor parking lekol?
Kouma mo bizin konport mwa lor parking?
Ki bann danze ena kan mo pe vwayaze dan vann lekol?
Kouma mo bizin konport mwa dan vann?


 Lor parking lekol
Dan vann
65 / Paz swasannsink
Dan sa aktivite-la, pe travay lor bann risk ki bann zelev fer fas kan zot nepli dan lakour lekol.
Bizin insiste lor lefet ki lekol se enn landrwa sekirize pou bann zelev alor ki andeor non.
Kapav koz lor bann aksidan kot bann zanfan inplike andeor lekol. Li inportan ki bann zelev realize ki zot expoze ar bann danze enn fwa ki zot andeor lekol me fode pa fer zot per.
Kapav travay lor bann regleman pou garanti enn meyer sekirite andeor lekol (ex: regleman dan vann lekol).Aktivite 28
Anou tras enn sime pou montre kot nou ale apre lekol

LekolLakaz
Gardri
Granmer/
granper

Eski mo konport mwa mem fason ki dan lekol kan:    • Mo dan lakaz?
   • Mo ar mo bann granparan?
   • Mo dan gardri?
66 / Paz swasannsis
Mo ekrir enn fraz pou dir kot mo ale kan lekol fini.Aktivite 29
Anou gete, nou swazir 



lakaz
laport
latab
lakazlaklos
lame
labous
lagitar
67 / Paz swasannset
Mo get bann zimaz ek mo kolorye zot mo.Aktivite 30
Anou ekrir

Anou konplet bann mo ki anba
______klos
______polis
______kaz
______me





68 / Paz swasantwitAktivite 31
Anou gete, nou koze






69 / Paz swasantnefPablo Picasso70 / Paz swasanndisYOUNIT 7
Ekout ek lir enn zistwar
Reper dan lazourne
Koze pou reflesi
Konpran enn text ekri
Mo lane First
Mo lane First
71 / Paz swasant-e-onzYOUNIT 7
 Anou lir
Aktivite 1
Ti pe fer bien so. Ti ena  enn fourmi rouz ki ti extra swaf. Alor, li al bwar delo larivier. Kan fourmi verse pou bwar delo, kouran ris li dan larivier. Fourmi tom dan delo ek koumans nwaye.
Lor brans lao, ti ena enn tourtrel.  Li trouv fourmi pe lite dan delo. Vit, tourtrel kas enn fey. Apre sa, li les fey-la tom dan direksion ki fourmi pe ale.
Fourmi trouv fey-la vinn kot li. San perdi letan, li trap fey-la ek mont lor li.
Fourmi reisi sorti depi dan delo ek vinn lor later.  Apre enn ti moman, li trouv enn saser zwazo avek enn latrap arive. Saser zwazo ouver latrap-la san fer tapaz. Fourmi ti pe bien observ li san ki li kone. Sa ler-la, tourtrel ti pe dormi lor enn brans.





72 / Paz swasanndouzTourtrel ek fourmi Demann zelev observ ek rakont sa zistwar-la apartir bann zimaz.
Apre sa, lir ek rakont zistwar-la.
Finalman, demann zelev ki zot rapel depi zistwar la. “Ki sann-la rapel kouma zistwarla koumanse? Apre ki arive?”
Kapav idantifie enn zelev ki pou kapav rakont zistwar-la so group.
Kapav prepar bann pano kot pou ena bann plans sak parti zistwar-la (anex).
Li inportan refer interpretasion zistwarla dan klas. Kapav fer enn zelev montre ki plans ki koresponn avek bout zistwar ki li pe rakonte. Avan ki saser zwazo trap tourtrel, fourmi fer vit mont lor so lipie ek pik li. Saser zwazo gagn pike.  Li les latrap-la tonbe ek li kriye: “Ayo!Ayo!”  Tourtrel so somey nek ena pou kase ek li trouv saser zwazo.
Letan ki saser zwazo trap so lipie, tourtrel anvole ale.


Adapte depi La colombe et la fourmi. (La Fontaine)
Anou konpran zistwar Tourtrel ek fourmiAktivite 2
1) Kifer fourmi ti al bor larivier?
2) Ki zanimo ki ti lor brans?
3) Ki kiksoz tourtrel ti avoy dan larivier pou ed fourmi?
4) Kifer fourmi ti pik saser?
5) Ki sann-la tourtrel inn trouve kan so somey finn kase?
6) Kifer tourtrel sov fourmi?
73 / Paz swasanntrezIsi kapav ousi fer zelev vinn dezign pano ki koresponn avek sak kestion. Anou koz lor nou lane First



Aktivite 3
Anou desine

Aktivite 4
Mo tinom ............................................................
Mo sirnom ...................................................................

74 / Paz swasannkatorz
Mo dir ki mo finn aprann sa lane-la.
Apre, mo ekrir mo tinom ek mo sirnom.Mo desinn mwa kouma mo ete aster-la, lafin lane First.Mo dir ki bann gran moman finn ena sa lane-la.

Mo dir ki mo finn pli kontan sa lane-la.
 Depandan nonb zelev, sa aktivite-la kapav travay an group.
1. Met bann zanfan an group 4 ou 5
2. Ki selebrasion/
lezot aktivite ki lekol ti organize? Eski zot rapel?
3. Ki bann zafer inn fer zot kontan swa pli kontan? (se sa bann moman for)
4. ki zot finn aprann dan sa lane-la?
(bann moman for: lindepandans, zourne lamizik, sports day,….)
Sak group pou vinn prezant so travay devan klas.
Fer zelev amenn zot Kaye zelev volim 1.
Isi, bizin servi desin ki ti fer dan Younit 1, kot zanfan-la ti reprezant limem atraver enn aktivite prodiksion grafik.
Zis apre li pou ekrir so nom anba desin-la pou personaliz li. Kouma mo finn sanze?
Mo kol mo foto aster-la

Aktivite 5

75 / Paz swasannkinzZelev-la pou kol so foto aster-la dan sa kare-la.
Kapav pran foto so bann zelev ek inprim li lor papie.
Isi, kapav konpar sa premie desin-la avek desin ki zelev-la pou fek fini fer.
Zelev-la pou exprim li lor bann diferans ki finn ena ant koumansman lane ek lafin lane First.
Kapav anmemtan ekrir bann fraz lor tablo.Gramatin    Dan rekreasion
Trwa-z-er trantDan klas Dan tanto
Anou diskit lor nou lazourne lekol Aktivite 6
76 / Paz swasannsez Sa aktivite-la li fondamantalman enn travay reperaz ek organizasion tanporel, avek ousi enn korespondans mokonsep.
Atraver sa aktivitela bann zelev kapav rakont zot lazourne ek kapav sitie moman kot zot fer zot klas.
 Apre, bann zelev bizin dekoup bann zimaz ki koresponn avek seki zot finn dir e kol zot dan sa paz- la. Li inportan gid bann zelev pandan sa aktivite-la.

Mo met dan lord bann zimaz pou montre kouma mo  lazourne lekol pase toulezour. Anou aprann enn ti sante
Aktivite 7













































Fer to swa
Fer to swa, wa, wa
Semiz apwa, wa, wa
Pou al lamer, er, er
Semiz afler, er, er
Pou al karo, ro, ro
Semiz akaro, ro, ro
Pou dans sega, ga, ga
Pou vir-vire, re, re
To amenn mwa, wa, wa
Mo amenn twa, wa,wa
Adapte depi Fer to swa. (Playgroup)
77 / Paz swasanndisetBann zelev kapav rekonet bann son  ek ousi gagn plezir aprann zot dan form enn sante.
Servi sa aktivite-la pou fer bann silab ou de dernie son enn lalinn.
Exanp:
Lamer, er, er
Later, er, er
Saser, er, er
Ousi, montre bann zelev rekonet bann ti mo sinp atraver text sante-la.
Kapav ousi fer bann zelev kree enn tab pou silab. Lor bann ti etiket, ekrir bann silab ek zelev bizin al kol tou bann silab dan tab-la e anmemtan zot dir ki silab sa. Demann zot nomm enn mo avek sa silab ki zot inn gagnela. Anou reviz bann zour lasemennAktivite 8


78 / Paz swasanndizwit
Mo ekrir bann zour lasemenn dan lord.
 Expoz bann zanfan ek nom bann zour lasemenn. Ekrir lor tablo ouswa met enn kaset dan klas kot fer zot resite toulezour avan koumans klas.  Poz zot bann kestion: a. Ki zour nou ete zordi? b. Yer ki zour ti ete? c. Demin ki zour pou ete? d. Komie zour ena dan enn semenn?
e. Ki sa bann zour-la sa?
f. Ki bann zour zot vinn lekol?
g. Ki bann zour zot res lakaz?
h. Ki zour ki vinn avan Dimans?
i. Ki zour ki vinn apre Zedi?
j. Lindi avek ki let alfabet li koumanse?
(sanz bann zour-la ek poz mem kestion)
k. Ena de zour ki koumans par mem let alfabet.
Ki sa de zour-la sa? Samdi
Mardi
Zedi
Lindi
Merkredi
Dimans
Vandredi

79 / Paz swasanndiznefl. Kouma nou pou kone lakel Mardi ek lakel Merkredi?
Donn nom bann zour an dezord. Dir bann zelev met zot dan lord.  (an premie, fer sa aktivite-la an group; apre fer li individielman) Anou ekout enn ti zistwarAktivite 9
Set frer tang
Enn zour, parti Basin Blan, set frer tang ti dekouver enn zafer bizar ek efreyan. Kouma nou kone, tang pa trouv bien kler. Zot pa ti pe kone ki sa kiksoz-la ti kapav ete. Zot kriye: “Ki ete sa?” Zot sove zot retourn dan karo kann.
Lindi gramatin, tang  rouz, ki ti inpe kirye, desid pou al fer so ti lanket laba.
Ler li retourne, li kriye: “Enn kolonn sa!” Personn pa krwar li.
Mardi, san ki personn kone, tang  ver ale. Ler li retourne, li dir: “Mwa mo dir enn gro lans sa!”
Merkredi, tang zonn reponn: “Non, mo pa dakor! Enn pik sa!”
Limem ti trwaziem pou donn so lopinion.


80 / Paz katrovin Pou expoz bann zelev avek zistwar-la, rakont li / lir li de, trwa ou mem plizier fwa, ziska zot kapav rakont zistwar-la dan zot prop mo san perdi lide zeneral zistwar-la.  Atraver sa zistwarla, zelev kapav reviz bann zour lasemenn ek aprann reflesi lor bann mo (isi parti lekor lelefan). 81 / Paz katrovin-enn
Katriem tang ki ale ti  mov. Sa zour-la ti zedi.
Ler li retourne, li dir so bann frer:“Mo garanti zot enn kolinn sa!”
So vandredi, tang oranz desid pou al gete li ousi. Ler li retourne, li dir:“Mo’nn santi li bouze: enn levantay sa!”
Siziem frer tang ki al laba ti kouler ble.
Ti enn Samdi, e kan li retourne li dir: “E! Zis enn lakord sa!”
Bann lezot pa dakor e zot koumans diskite.
“Enn kolonn sa!”
“Mo dir zot enn gro lans sa!”
“Non enn pik sa!”
“Mwa mo dir zot enn kolinn sa!”
“Non, non, non! Enn levantay sa!”
“Ayo zis enn lakord sa!”
Zot pas enn nwit koz lor lamem.
Letan ariv Dimans, tang blan desid pou al Basin Blan. Kan li ariv kot kiksoz-la, li mont lor li, li koumans galoup par isi, galoup par laba. Li remont par isi, desann par laba. Alafin, li travers li bout an bout.82 / Paz katrovin-de
“A! Aster mo’nn konpran! Ki zafer ki kapav solid kouma enn kolonn, long kouma enn lans, pwint kouma enn pik, ot kouma enn kolinn, bouz-bouze kouma enn levantay ek soup kouma enn lakord? Abe enn lelefan!”
Li galoupe li al rod so sis lezot frer. Bann-la fer parey kouma tang blan. Zot mont lor kiksoz-la, koumans galoup par isi, galoup par laba. Zot remont par isi, desann par laba. Alafin, zot travers li bout an bout.Anou rekonet bann personaz zistwar set frer tang

Aktivite 10









83 / Paz katrovin-trwa
Mo fer matching avek bon zour lasemenn.
 Sa aktivite-la pou baze  lor zistwar ki ena dan aktivite 9.
Zelev pou bizin fer matching avek bann zour lasemenn ki koresponn avek kouler tang. Isi, profeser kapav ed zot.Anou gete si nou finn bien konpran zistwar set frer tang

Aktivite 11



84 / Paz katrovin-kat
Mo kolorye bann tang ek mo kol zot lor bon parti lekor lelefan.   Sa aktivite-la li ousi pran kouma pwin referans zistwar set frer tang. Zelev bizin fer referans avek text-la
Premie parti sa aktivite-la pou fokaliz lor koloryaz: bann zelev bizin kolorye bann tang an fonksion zistwar ki ena lao.Anou kolorye

Aktivite 12
 rouz
 ver
 zonn
 mov
 oranz
 ble
 blan


85 / Paz katrovin-sink
Mo lir sak kouler.
Mo kolorye ron akote sa kouler-la.
 Sa aktivite-la swiv de aktivite presedan. Li enn revizion lor bann kouler.
Isi, zelev bizin lir ek konpran referan-la (nom kouler) pou ki li kapav kolorye ron ki akote nom-la avek bon kouler. Anou zwe lamarel

Aktivite 13




97
44
3
62
1
88
5Mo remet bann nimero dan lord.
86 / Paz katrovin-sis Isi, bizin fer bann zelev zwe lamarel.
Anmemtan, zot pe reviz konte ziska 9. Kapav ousi demann zot desinn bann kaz-la anba, sakenn fer enn bout (sa depann lor nonb zelev).
Zis apre, zot vinn dan klas ek zot fer sa aktivite-la.
Zelev pou bizin remet bann sif dan bon lord, ek konplet desin lamarel ble avek bann bon sif.Aktivite 14








pombanann
pwargoyav
papaytamarin

Anou kol bann fri dan bon panie
87 / Paz katrovin-setIsi, kapav amenn bann fri dan klas ek angaz enn diskision avek bann zelev.
Kapav demann bann zelev dir nom bann fri-la.
Apre fer zot dekoup bann desin bann fri ek kol zot dan bon panie e fer zot ekrir nom frila akote.88 / Paz katrovin-witAnou ekrir

Aktivite  15         











Lapin              __apin
Poul               __oul
Pom               __om
Rato               __ato
Mang              __angMo get bann desin-la.
Mo ekrir let ki bizin dan koumansman bann mo. Sa aktivite-la enn aktivite revizion bann let dan koumansman mo. Pli presizeman, li viz pou fer bann zanfan pran konsians ki sanzman enn konsonn dan enn mo kapav sanz mo-la.
Bann zanfan pou bizin lir ek konpran premie mo dan kolonn gos. Apre, apartir desin dan kolonn drwat, zot bizin konplet mo-la, avek premie konsonn. Anou get bann mwa lane
Aktivite 16







Zanvie
Out
DesamFevriye Mars
Avril
Me
Zien
Zilie Septam
Oktob
Novam




89 / Paz katrovin-nef
Mo desinn enn gato laniverser dan mwa ki mo finn ne.
Mo desinn enn pavion Moris dan mwa lindepandans.

Mo desinn enn sapin dan mwa Nwel. Nou dir bann mwa lane.
Poz bann kestion konsernan seki zot finn fer pandan lane… ki mwa li ti tonbe, etc.Anou kolorye
Aktivite 17



Lelefan-la gri
Mama-la so sak mov
Mama-la so pantalon rouz
Garson-la so seve nwar
Mama-la so seve maron
Garson-la so linz ver


90 / Paz katrovin-dis
Mo lir bann fraz ek mo kolorye sa desin-la. Sa aktivite-la enn revizion lor bann kouler. Diferans isi, se ki bann zanfan bizin lir ek konpran bann fraz (avek ou san led profeser), kolorye desin-la.
Demann bann zelev kot zot ti trouv sa zanimo-la (lelefan) dan zot liv. Fer zot retourn an aryer pou rod sa linformasion-la ek apre vinn konfirme avek profeser. Sa montre zot servi zot kaye aktivite kouma enn kaye resours.Anou zwe
Aktivite 18



Motosiklet   Vann   Loto
Kamion   Bato   Avion
Elikopter   Saret   Bisiklet



91 / Paz katrovin-onz
Mo ekrir bann mwayin transpor ki mo kone. Isi bann zelev kapav re-koz lor bann mwayin transpor ki zot kone.
Kapav ousi amenn bann zouzou veikil ek diskit lor zot, lor zot bann diferans etc.
Kapav fer zelev eple bann mo atraver stiker.  Ed zot pou ranpli sa mo krwaze-la.
Zot kapav reprodir mo krwaze-la lor enn gran fey bristol ouswa “kitchen paper” ek travay li an plizier fwa.
Devlop sans lobservasion bann mo ou prediksion apartir bann karakteristik bann mo-la.


Anou get bann lezot langaz

Aktivite 19
Angle
Kreol Morisien
Franse
Tamil
Ourdou
Telegou
Mandarin
Hindi
92 / Paz katrovin-douz
Mo met nom enn kamarad ki aprann sa bann langaz-la dan lekol.Mo anserkle bann langaz ki mo aprann dan lekol.
 Isi, bann zelev pou anserkle bann langaz ki zot aprann.
Apre sa aktivite-la kapav demann bann zelev ki langaz zot ti pou kontan aprann dan segonn.
       Zelev ousi kapav fer enn ti lanket ek demann zot bann kamarad dan klas ki langaz zot fer dan lekol; zot kapav ousi ekrir nom enn parmi zot bann kamarad akote.  ___ 5
  5  ___   6 ___ 8 Anou koz lor bann sif
Aktivite 20





Anou diskite
Aktivite 21






93 / Paz katrovin-trez
Mo dir ki sif trouv avan sif 5.
Mo dir ki sif trouv apre sif 5.
Mo dir ki sif trouv ant sa de sif-la.
Mo dir si langaz kreol finn ed mwa aprann matematik ek kouma. Anou koz lor bann fet
Aktivite 22


Alime tengn
Alime tengn
Zoli ti lalimier
Lor sime
Lor sapin
….
Depi Alime tengn. (Abaim)  




94 / Paz katrovin-katorz
Mo dir dan ki lokazion nou kapav trouv lalimier ki alime tengn ankor. Fer bann zelev koz lor bann fet.
Devlop zelev so kiryozite pou bann fet ki ena.
Apre, koz lor bann fet ki pou vini pandan peryod lafin lane. Ex: Divali ek Nwel
Fer zot sant sa ti sante-la: “Alime tengn”, par Abaim.Anou fer enn kart ek nou avoy li nou kamarad

Aktivite 23
95 / Paz katrovin-kinz
Mo fer enn kart ek mo avoy li mo kamarad /
bolom nwel. Kan fini fer klas oral, zelev kapav fabrik zot prop kart swe ouswa zot let pou bolom nwel. Ed zot pou ekrir enn ti mo dan kart-la / let-la. Apre, bann zelev kapav fabrik enn lanvlop ek zot ekrir nom zot kamarad ki zot finn swazir pou donn kart-la.
Kapav ousi servi sa kart-la pou partisip dan enn proze ki lapos met
anplas lafin lane.96 / Paz katrovin-sezAnou ekrir

Aktivite 24










 _as
 _ato
 _on
 _ann _as
 _ato
 _on
 _annMo get desin ek mo ekrir bon let dan koumansman mo-la. Sa aktivite-la enn aktivite revizion bann let dan koumansman mo. Bann zelev pou bizin get zimaz ek apre ekrir bon konsonn dan premie tire. 97 / Paz katrovin-diset
Aktivite 25
Anou aprann enn poem





Enn ti poem pou fini lane an bote
Mama, papa avoy mwa lekol
Avek mo ti dipin dan mo ti bol
Dan First mo finn aprann boukou zafer
Mo pli konfian ek mwins per
Mo finn aprann kolorye, desine
Ekrir, rakonte, sante ek diskite
Dan koumansman lane mo ti ankor piti-piti
Me dan lekol enn sel kou mo finn grandi
Nou finn ariv lafin lane
Nou pe al dan segonn an Zanvie
Mo sir ki mo pou extra kontan
Ki mo pou santi mwa ankor pli gran
Ankor enn fwa mo pou resanti boukou plezir Parski aprann se mo pli gran dezir
   Jennita DindyalAktivite 26
Anou gete, nou koze






98 / Paz katrovin-dizwitMaurice de VlaminckAnex

